# Bongkar kartel diesel antara operasi mega MATF tahun ini - Azam Baki

SHAH ALAM - Operasi mega menumpaskan kartel penyeludupan diesel di Sarawak baru-baru ini antara enam kejayaan dilakar Pasukan Petugas Khas Pelbagai Agensi (MATF) yang diketuai Suruhanjaya Pencegahan Rasuah Malaysia (SPRM) tahun ini.

Ketua Pesuruhjaya SPRM, Tan Sri Azam Baki berkata, sebanyak enam operasi telah dijalankan bersama antaranya Lembaga Hasil Dalam Negeri (LHDN), Bank Negara Malaysia (BNM), Jabatan Kastam Diraja Malaysia (JKDM) dan CyberSecurity Malaysia.

Menurutnya, operasi itu ialah Op White, Op Kingfruit, Op X, Op Sikaro, Op Metal dan Op Karen.

"Op White merupakan operasi membabitkan penyelewengan perolehan dan susu tepung kontrak kerajaan dengan tindakan pembekuan akaun RM174.7 juta. Op Kingfruit pula kes penipuan pelaburan durian di Raub, Pahang dengan nilai pembekuan akaun dan sitaan harta bernilai RM16.15 juta.

"Kes penipuan wang kripto dibongkar menerusi Op X dengan pembekuan akaun dan sitaan harta berjumlah RM28.6 juta, manakala Op Sikaro berjaya menumpaskan sindiket seludup rokok dan tembakau menerusi tindakan pembekuan RM218 juta.

"Op Metal membabitkan sindiket seludup besi dan e-waste berjaya melaksanakan pembekuan akaun serta sitaan aset bernilai RM332.5 juta dan terbaharu Op Karen yang melibatkan sindiket penyeludupan minyak diesel dan petrol dengan nilai sitaan serta pembekuan akaun RM190.8 juta," katanya pada Selasa.

Artikel Berkaitan:Pegawai TPR SPRM ditahan kes dadah dicadang direhatkan tugas - Azam BakiKongsi gelap lindungi kartel diesel di Sarawak - SPRMOperasi mega SPRM gempur Sabah, Sarawak

Beliau berkata, nilai keseluruhan pembekuan dan sitaan enam operasi yang dicatatkan ialah RM960.73 juta.

Tambah Azam, SPRM berperanan sebagai penggerak utama MATF dengan tanggungjawab koordinasi siasatan termasuklah mengurus pengumpulan bukti, mengesan aliran wang dan aset serta mengemukakan permintaan bantuan undang-undang antarabangsa.

"SPRM juga bekerjasama dengan Jabatan Peguam Negara dalam prosiding mahkamah bagi menyita aset di dalam dan luar negara selain kerjasama antarabangsa dengan Jabatan Kehakiman Amerika Syarikat dan agensi luar untuk mendapatkan pemulangan aset," ujarnya.

Laporan eksklusif Sinar Harian pada 9 September lalu melaporkan kegiatan sebuah syarikat menjadi kartel dalam perniagaan pembekalan bahan api tersebut ke seluruh negeri Sarawak dipercayai telah menyebabkan kerugian puluhan jutaan ringgit.

Rangkaian sindiket dipercayai membayar wang rasuah kepada 'orang dalam' sebagai balasan untuk memperolehi kontrak atau tender pembekalan minyak diesel di sekitar negeri terbabit.

Berikutan itu, SPRM menerusi Op Karen di Sarawak telah menahan lima individu membabitkan tiga pengarah syarikat, seorang pengurus syarikat dan seorang pengurus wilayah.

Kira-kira RM34 juta daripada 170 akaun bank persendirian dan 50 akaun syarikat telah dibekukan.

Muat turun aplikasi Sinar Harian.Klik di sini!

---

# Suami isteri mengaku tidak bersalah tipu projek ayam kampung, kambing baka bernilai RM52.8 juta

IPOH - [DIKEMAS KINI] Sepasang suami isteri mengaku tidak bersalah atas 75 pertuduhan di Mahkamah Sesyen Ipoh pada Isnin membabitkan kes penipuan bernilai RM52.8 juta yang berlaku pada tahun 2016 hingga 2024.

Tertuduh, Mohammad Riza Ahmad Hambadley, 57, dan Wan Ziraiza Wan Ismail, 55, memohon dibicarakan atas semua pertuduhan yang dibacakan di hadapan Hakim Ainul Shahrin Mohamad dan Hakim Jean Sharmila Jesudason.

Bagi kesalahan di bawah Perenggan 4(1)(b) Akta Penggubahan Wang Haram, Pencegahan Pembiayaan Keganasan dan Hasil Aktiviti Haram 2001, Mohamad Riza berdepan 58 pertuduhan manakala Wan Ziraiza dituduh atas tiga pertuduhan.

Sabit kesalahan tertuduh boleh dikenakan hukuman penjara tidak lebih 15 tahun dan denda tidak kurang lima kali ganda nilai hasil aktiviti haram atau RM5 juta yang mana lebih tinggi.

Bagi Seksyen 137(1) Akta Perkhidmatan Kewangan Kewangan 2013 kedua-dua tertuduh yang merupakan Pengarah Pertubuhan Amal Kita Kinta Perak masing-masing didakwa atas dua pertuduhan.

Mengikut pertuduhan, Pertubuhan Amal Kita Kinta Perak telah menerima deposit daripada orang awam tanpa suatu lesen yang sah yang diberikan di bawah seksyen 10 Akta Perkhidmatan Kewangan 2013 melalui satu skim yang melibatkan pembayaran di dalam Program Ayam Kampung Pertubuhan Amal Kita Kinta dan Program Induk Kambing Baka Shami Pertubuhan Amal Kita Kinta.

Perbuatan itu dilakukan di antara 16 Ogos 2017 sehingga 15 Julai 2023 di No. 11A, Lorong Dewangsa 2, 31000, Batu Gajah di dalam Daerah Kinta.

Tertuduh boleh dikenakan penjara tidak melebihi 10 tahun atau denda tidak melebihi RM50 juta atau kedua-duanya.

Artikel Berkaitan:106 pertuduhan rasuah ujian lesen, tiga wanita mengaku tidak bersalah17 pertuduhan pecah amanah: Ramasamy mengaku tidak bersalah I 14 Mei 202517 pertuduhan pecah amanah: Ramasamy mengaku tidak bersalah

Sementara itu bagi kesalahan di bawah Seksyen 3(2)(b) Akta Skim Kepentingan 2016, Mohammad Riza dikenakan lima pertuduhan yang membawa hukuman penjara tidak melebihi 10 tahun atau denda tidak melebihi RM50 juta manakala Wan Ziraiza didakwa atas lima pertuduhan bersubahat dengan suaminya di antara 3 Mac 2017 hingga 7 Januari 2021.

Pendakwaan dikendalikan Timbalan Pendakwa Raya, Steve Chin Yun Cheong; Pegawai Pendakwa Suruhanjaya Syarikat Malaysia (SSM), Fazarul Ezhar Mohd Mokhtar dan Nurul Nabila Azmi serta Pegawai Pendakwa Bank Negara Malaysia, Muhamad Atif Abdullah dan Harvind Raja Gopal.

Tertuduh diwakili peguam, Datuk Yaacob Md Sam dan Md Yunos Shariff.

Mahkamah kemudian menetapkan jaminan RM100,000 bagi setiap tertuduh dengan seorang penjamin selain menetapkan syarat tambahan tidak boleh mengganggu saksi pendakwaan serta perlu melapor diri setiap bulan di balai polis berdekatan antara 1 hingga 5 haribulan.

Tarikh 4 November depan ditetapkan sebagai sebutan semula.

Muat turun aplikasi Sinar Harian.Klik di sini!

---

# Operasi mega SPRM gempur Sabah, Sarawak

PUTRAJAYA – Operasi mega Suruhanjaya Pencegahan Rasuah Malaysia (SPRM) di Sabah dan Sarawak dari 2 hingga 8 September membongkar sindiket rasuah penyeludupan serta pengubahan wang haram yang menyebabkan kerugian hasil kerajaan sebanyak RM247 juta dalam tempoh 10 tahun.

Ketua Pesuruhjaya SPRM, Tan Sri Azam Baki berkata, tindakan itu diambil melalui Pasukan Petugas Khas Pelbagai Agensi (MATF) menerusi Op Karen.

Menurutnya, secara keseluruhan jumlah pembekuan aset ialah RM110 juta melibatkan 498 akaun bank, selain sitaan lima kapal (RM52 juta), 4.5 juta liter minyak diesel (RM9.7 juta), sembilan unit jam tangan (RM1.2 juta), jongkong emas (RM260,500), 17 unit kereta mewah (RM5.6 juta), dan 40 bidang tanah (RM11.3 juta).

“Seramai enam individu termasuk dua bergelar Datuk terdiri daripada empat pengarah syarikat serta dua pengurus syarikat,” katanya dalam sidang akhbar di Ibu Pejabat SPRM di sini pada Isnin.

Beliau berkata, Op Karen 1.0 yang dijalankan di Sibu, Kuching dan Bintulu telah menumpaskan kegiatan sebuah syarikat yang memonopoli pembekalan diesel komersial kepada sebuah anak syarikat Kerajaan Negeri Sarawak dengan membayar rasuah kepada pihak tertentu.

Katanya lagi, seramai lima individu ditahan membabitkan tiga pengarah syarikat, seorang pengurus syarikat serta seorang pengurus wilayah.

Artikel Berkaitan:Bongkar kartel diesel antara operasi mega MATF tahun ini - Azam BakiMangsa banjir di Sabah menurun, Sarawak kekalBumiputera Sabah, Sarawak berhak nikmati manfaat ekonomi setara

“SPRM telah merekodkan keterangan daripada 18 individu dan 15 lagi saksi akan dipanggil untuk dirakam percakapan,” ujarnya.

Tambah Azam, pihaknya telah membekukan kira-kira RM34 juta yang terdiri daripada 170 akaun bank persendirian dan 50 akaun syarikat, selain sitaan lima unit kereta bernilai RM1.7 juta, 24 bidang tanah (RM3 juta), kapal (RM52 juta), minyak diesel (RM9.7 juta), mata wang kripto (RM564,673), serta wang tunai RM28,000.

Op Karen 1.5 pula menyiasat aktiviti penyeludupan diesel haram di sekitar Beluran dan perairan Eastern Sabah Security Command (ESSCOM) di Pantai Timur Sabah.

Kata beliau, selain lima keterangan direkodkan, sitaan dilakukan ke atas tujuh kereta bernilai RM2.2 juta dan 16 bidang tanah (RM8.3 juta), selain pembekuan 10 akaun individu (RM1 juta) dan dua akaun syarikat (RM500,000).

Bagi Op Karen 2.0 pada 2 September lalu, siasatan dilakukan terhadap pengarah sebuah syarikat pembinaan serta beberapa syarikat lain yang disyaki merasuah pegawai-pegawai agensi kerajaan negeri bagi memperoleh kontrak pembinaan ibu pejabat agensi tersebut di Tanjung Lipat, Sabah.

“SPRM telah menahan seorang pengarah syarikat dan lima saksi dirakam keterangan.

“Sitaan membabitkan lima kereta (RM1.7 juta), sembilan unit jam tangan (RM1.2 juta), jongkong emas seberat 500 gram (RM260,500), serta pelbagai wang tunai dalam mata wang asing berjumlah keseluruhan RM128,470.

“Pembekuan pula dilaksanakan ke atas 79 akaun individu berjumlah RM13.6 juta serta 170 akaun syarikat (RM45.8 juta),” ujarnya.

Selain itu, Op Karen 3.0 pada 8 September lalu di Bintulu melibatkan siasatan terhadap syarikat dan pengarah-pengarah syarikat berkaitan pembekalan dan perkhidmatan kepada Malaysia Liquefied Natural Gas (MLNG).

Ujar Azam, sembilan akaun syarikat dan lapan akaun individu berjumlah kira-kira RM15 juta telah dibekukan, selain lima saksi dirakam keterangan.

Jelasnya, selain SPRM, MATF turut melibatkan penglibatan Lembaga Hasil Dalam Negeri (LHDN), Bank Negara Malaysia (BNM), Kementerian Perdagangan Dalam Negeri dan Kos Sara Hidup (KPDN), dan Jabatan Laut.

Operasi SPRM ini melibatkan Bahagian Operasi Khas (BOK) bersama pasukan khas Anti-Corruption Tactical Squad (ACTS), selain kerjasama Angkatan Tentera Malaysia (ATM).

Kes disiasat di bawah Seksyen 16(b)(A), Seksyen 16(a)(A), Seksyen 17(a), Seksyen 17A, Seksyen 18 Akta SPRM 2009 serta Seksyen 4(1) Akta Pencegahan Pengubahan Wang Haram dan Pencegahan Pembiayaan Keganasan (AMLATFPUAA) 2001.

Laporan eksklusif Sinar Harian pada 9 September lalu melaporkan kegiatan sebuah syarikat yang menjadi kartel dalam perniagaan pembekalan bahan api ke seluruh negeri Sarawak, dipercayai telah menyebabkan kerugian puluhan juta ringgit.

Rangkaian sindiket itu dipercayai membayar wang rasuah kepada ‘orang dalam’ sebagai balasan untuk memperoleh kontrak atau tender pembekalan minyak diesel di negeri terbabit.

Muat turun aplikasi Sinar Harian.Klik di sini!

---

# Pemandu tidak bersalah boleh tuntut insurans sendiri, NCD kekal - BNM

KUALA LUMPUR –[DIKEMAS KINI]Pemandu yang tidak bersalah dalam kemalangan jalan raya boleh membuat tuntutan terus kepada syarikat insurans mereka sendiri tanpa menjejaskan Diskaun Tanpa Tuntutan (NCD).

Timbalan Pengarah Jabatan Tingkah Laku Pengguna dan Pasaran Bank Negara Malaysia (BNM), Lailatul Akma Mohd Shukor berkata, pilihan 'Own Damage Knock-for-Knock' (OD-KFK) membolehkan pemegang polisi insurans komprehensif membaiki kenderaan mereka melalui syarikat insurans sendiri tanpa perlu menunggu syarikat insurans pihak bersalah.

“Langkah ini mempercepatkan proses, mengelakkan kos pendahuluan dan mengekalkan NCD pemandu.

“Untuk menggunakan OD-KFK, pemegang polisi hanya perlu mengemukakan laporan polis serta dokumen berkaitan, kemudian syarikat insurans akan menguruskan tuntutan,” katanya menerusi satu program audio siar seperti dilaporkan The Star.

Jelas beliau, pilihan OD-KFK tidak terpakai sekiranya kemalangan melibatkan bas atau teksi dan jika terdapat kecederaan, di mana tuntutan perlu dibuat terhadap syarikat insurans pihak yang bersalah.

Beliau berkata, antara penambahbaikan utama adalah pemendekan tempoh proses tuntutan polisi insurans kenderaan bermotor ini dengan menetapkan jangka masa lebih jelas kepada syarikat insurans dan memudahkan pelanggan.

“Pengguna kini akan menikmati hasil yang lebih adil, telus dan cepat.

“Di bawah polisi baharu ini, tempoh pemprosesan purata bagi tuntutan kerosakan kenderaan sendiri dipendekkan sehingga 20 hari bekerja, manakala tuntutan kerosakan harta pihak ketiga boleh diselesaikan sehingga 80 hari bekerja lebih awal.

Artikel Berkaitan:Polis buka kertas siasatan video tular skuter elektrik atas jalan rayaPemandu warga emas maut tersepit dalam kemalangan tiga kenderaanPemandu Honda Jazz mengaku tidak bersalah sebabkan tiga remaja maut

“Kami mahu proses ini lebih mudah dan mesra pengguna selepas bertahun-tahun orang ramai mengadu mengenai kerenah birokrasi dan tempoh menunggu yang panjang,” ujar beliau.

Tambahnya, BNM turut memperkenalkan Bantuan Tepi Jalan Digital (Digital Roadside Assistance) yang membolehkan pemegang polisi mendapatkan trak tunda berdaftar, mencari bengkel berdekatan serta menghantar dokumen melalui aplikasi mudah alih atau laman web syarikat insurans.

“Tidak perlu lagi keliru siapa perlu dihubungi atau berisiko berurusan dengan trak tunda tidak sah. Segala urusan daripada permintaan bantuan hingga penghantaran dokumen boleh dilakukan melalui aplikasi 24 jam sehari, walaupun kereta rosak atau tayar pancit,” katanya.

Jelas beliau lagi, bagi kes yang tidak dapat diselesaikan, pemegang polisi boleh membawa perkara tersebut kepada Perkhidmatan Ombudsman Kewangan (FOS), sebuah badan bebas yang menyediakan penyelesaian pertikaian secara percuma.

“Reformasi ini bertujuan menjadikan proses tuntutan insurans kenderaan lebih adil, pantas dan telus, sekali gus mengukuhkan keyakinan orang ramai terhadap sistem ini,” katanya.

Muat turun aplikasi Sinar Harian.Klik di sini!

---

# Akta Kredit Pengguna: BNPL tidak lagi bebas, pengguna perlu lulus tapisan kredit

KUALA LUMPUR - Pengguna tidak lagi boleh berbelanja sesuka hati menerusi perkhidmatan Beli Sekarang, Bayar Kemudian (BNPL) selepas Akta Kredit Pengguna 2025 dijangka akan dikuat kuasakan pada akhir tahun ini.

Ketua Pasukan Petugas Lembaga Pemantauan Kredit Pengguna (CCOB), Abu Hassan Alshari Yahaya berkata, usaha itu bertujuan menggelakkan pengguna daripada membuat pinjaman melebihi kemampuan sehingga terjerat dalam hutang tidak terkawal.

“Semua pengendali atau syarikat BNPL diwajibkan berkongsi maklumat kredit pengguna dengan agensi pelaporan bagi tujuan penilaian kelayakan sebelum sebarang transaksi dilakukan.

“Ini untuk memastikan pengguna hanya boleh berbelanja mengikut kemampuan kewangan mereka,” katanya ketika sesi sidang akhbar di Sasana Kijang, Bank Negara Malaysia (BNM) di sini pada Jumaat.

Beliau menambah, Rang Undang-Undang Kredit Pengguna 2025 (RUUKP) dibentangkan pada tahun ini juga akan turut menyaksikan penubuhan Suruhanjaya Kredit Pengguna (SKP) bagi memantau dan menguatkuasakan peraturan terhadap syarikat kredit yang sebelumnya tidak dikawal selia.

Katanya, SKP akan mengawal selia pemberi kredit serta perkhidmatan kredit yang tidak dikawal oleh mana-mana pihak berkuasa sebelum ini seperti BNPL, syarikat pemfaktoran, syarikat pajakan, syarikat pemerolehan pinjaman atau pembiayaan terjejas, agensi pengutipan hutang dan agensi kaunseling dan pengurusan hutang.

“Pendekatan ini akan dilaksanakan secara berfasa di mana pada fasa satu Kementerian Perdagangan Dalam Negeri (KPDN) akan menambah baik beberapa peruntukan Akta Sewa Beli 1967 agar lebih adil kepada pengguna.

“Perkara ini akan memberi manfaat secara keseluruhannya kepada inisiatif di bawah RUUKP fasa satu.

“Bagi fasa dua, fungsi kawal selia aktiviti kredit penggua di bawah KPDN dan Kementerian Perumahan dan Kerajaan Tempatan (KPKT) akan dipindahkan kepada SKP,” katanya lagi.

Industri BNPL mencatat lonjakan ketara dengan lebih 5.1 juta akaun aktif pada akhir 2024, manakala jumlah transaksi meningkat kepada 149 juta dengan nilai keseluruhan RM12 bilion.

Bagaimanapun, peningkatan ini turut menyumbang kepada kenaikan kes hutang tertunggak serta caj tersembunyi yang membebankan pengguna.

Muat turun aplikasi Sinar Harian.Klik di sini!

---

# PKP 3.0 dijangka tidak beri impak signifikan kepada pertumbuhan ekonomi

KUALA LUMPUR - Pelaksanaan Perintah Kawalan Pergerakan 3.0 (PKP 3.0) pada 10 Mei 2021 dijangka tidak akan memberi impak yang signifikan kepada pertumbuhan ekonomi kerana hampir semua sektor ekonomi dibenarkan beroperasi.

Menteri Kewangan, Senator Tengku Datuk Seri Zafrul Tengku Abdul Aziz berkata, penutupan keseluruhan sektor ekonomi akan lebih memudaratkan golongan rentan dan mudah terjejas berbanding mereka yang berkemampuan.

“Penutupan keseluruhan ekonomi seperti PKP 1.0 akan menyaksikan pengangguran bakal mencecah tujuh peratus (atau lebih 1 juta penganggur) yang akan lebih tertumpu kepada golongan yang bekerja sendiri, belia, wanita serta mereka yang berkemahiran/berpendapatan rendah.

“Di samping risiko pengangguran, golongan bekerja sendiri dan lebih kurang 2.8 juta perusahaan kecil dan sederhana (PKS) mikro juga lebih berisiko mengalami kekurangan pendapatan ekoran penutupan ekonomi secara keseluruhan,” katanya dalam kenyataan pada Selasa.

Tengku Zafrul berkata, dengan pelaksanaan semula PKP 3.0, beberapa segmen sektor perkhidmatan yang berteraskan interaksi fizikal termasuk pelancongan dijangka akan terus terkesan akibat larangan merentas negeri dan pengekangan aktiviti sosial.

Bagaimanapun, katanya, kerajaan yakin Keluaran Dalam Negara Kasar (KDNK) negara akan terus berkembang berdasarkan unjuran pada kadar 6 peratus hingga 7.5 peratus, selaras dengan anggaran Dana Kewangan Antarabangsa (6.5 peratus), Bank Dunia (6.0 peratus) dan Bank Pembangunan Asia (6 peratus).

“Selain itu, pemulihan ekonomi negara juga akan disokong oleh pertumbuhan ekonomi rakan dagangan utama seperti Singapura yang mencatatkan pertumbuhan sebanyak 0.2 peratus, China (18.3 peratus) dan Amerika Syarikat (0.4 peratus) pada suku pertama 2021.

“Pelaksanaan Program Imunisasi Covid-19 Kebangsaan (PICK) juga akan mendorong pembukaan pelbagai sektor ekonomi, pemulihan sentimen pengguna, dan seterusnya pertumbuhan serta daya tahan ekonomi Malaysia,” katanya.

Artikel Berkaitan:Gelombang PN bakal beri impak besar di Johor - MuhyiddinPenekanan di sekolah rendah beri impak besar terhadap antirasuahWarga asing terus monopoli luar Pasar Borong Kuala Lumpur

Menurut beliau, kerajaan sentiasa berwaspada bahawa pertumbuhan ekonomi negara masih lagi berhadapan dengan risiko dan ketidaktentuan persekitaran ekonomi domestik dan global yang sentiasa berubah-ubah.

Ia termasuklah penularan varian baharu Covid-19 yang dilihat semakin meluas di seluruh dunia, menjejaskan pertumbuhan ekonomi global dan rakan perdagangan berikutan pelaksanaan semula langkah pembendungan yang lebih ketat; dan gangguan bekalan vaksin Covid-19 yang akan membantutkan usaha mencapai imuniti kelompok.

Mengenai kadar KDNK bagi suku pertama 2021 yang diumumkan Bank Negara Malaysia (BNM) dan Jabatan Perangkaan Negara hari ini, Tengku Zafrul berkata, kadar ini mencerminkan prestasi ekonomi yang memberangsangkan dan menunjukkan bahawa negara terus menuju ke arah pemulihan, walaupun PKP 2.0 dilaksanakan sepanjang tempoh tersebut.

Kadar KDNK yang diumumkan bagi suku pertama 2021 ialah negatif 0.5 peratus dari tahun ke tahun, iaitu penguncupan yang jauh lebih kecil berbanding negatif 3.4 peratus pada suku keempat 2020.

“Pertumbuhan suku pertama 2021 ini didorong oleh pertumbuhan sektor pembuatan pada kadar 6.6 peratus (suku keempat 2020: 3.0 peratus) dan sektor pertanian sebanyak 0.4 peratus (suku keempat 2020: negatif 1.0 peratus) dari tahun ke tahun.

“Secara keseluruhan, kesemua sektor ekonomi negara telah menunjukkan tanda pemulihan melalui penguncupan tahunan yang lebih kecil berbanding suku tahunan sebelum ini,” katanya. - Bernama

Muat turun aplikasi Sinar Harian.Klik di sini!

---

# Moratorium pinjaman menyeluruh bukan penyelesaian terbaik

KUALA LUMPUR - Moratorium pinjaman menyeluruh mungkin bukan penyelesaian terbaik bagi peminjam berikutan pelaksanaan semula Perintah Kawalan Pergerakan (PKP) di seluruh negara, sebaliknya peminjam harus berunding dengan pihak bank untuk membantu memenuhi obligasi hutang mereka, kata Bank Negara Malaysia (BNM).

Gabenor BNM, Datuk Nor Shamsiah Mohd Yunus berkata, semua bank sudah mempunyai pelan bantuan pembayaran mereka termasuk moratorium pinjaman bersasar, ia dapat ditawarkan kepada peminjam yang kehilangan pekerjaan atau pendapatan mereka berkurangan.

"Peminjam juga dapat menggunakan pelbagai saluran yang disediakan termasuk Agensi Kaunseling dan Pengurusan Kredit (AKPK), BNM, sekiranya mereka memerlukan nasihat atau bantuan lebih lanjut.

"Apa yang lebih penting, peminjam akan mendapatkan bantuan yang mencerminkan keadaan kewangan mereka yang spesifik supaya mereka tidak akan menanggung lebih banyak kos atau hutang daripada yang diperlukan.

"Oleh itu, moratorium pinjaman, mungkin bukan penyelesaian terbaik untuk semua peminjam," katanya kepada akhbar selepas pengumuman prestasi Keluaran Dalam Negara Kasar (KDNK) suku pertama 2021 Malaysia pada Selasa.

Nor Shamsiah berkata, demikian bagi menjawab soalan sama ada BNM akan mempertimbangkan untuk melaksanakan moratorium sekali lagi selepas kerajaan mengumumkan Perintah Kawalan Pergerakan 3.0 bermula 12 Mei hingga 7 Jun susulan peningkatan jumlah kes harian Covid-19.

Katanya, walaupun PKP dilanjutkan namun hampir semua sektor ekonomi dibenarkan beroperasi tidak seperti PKP yang dilaksanakan pada tahun 2020.

Beliau menggesa peminjam untuk berhubung dengan pihak bank supaya bank dapat mendapatkan bantuan dan nasihat yang tepat, sesuai dengan keadaan mereka dan demi kepentingan mereka.

Artikel Berkaitan:Warga asing terus monopoli luar Pasar Borong Kuala LumpurSekatan jalan raya seluruh negara tengah malam ini - KPNPerang bukan penyelesaian konflik - Tun M

Setakat 21 Mac tahun ini, bank telah membantu 1.7 juta pemohon bagi bantuan pembayaran dan kadar kelulusan adalah pada 95 peratus.

Menurutnya, BNM dan AKPK juga telah memberi sokongan kepada lebih daripada 47,000 peminjam untuk menolong mereka memenuhi obligasi hutang mereka dengan bank.

"Sumber kami akan terus digunakan untuk membantu peminjam pada sepanjang tempoh yang mencabar ini,” katanya.

Beliau juga memberi jaminan bahawa rekod Sistem Maklumat Rujukan Kredit Berpusat (CCRIS) peminjam tidak akan terjejas oleh bantuan berkenaan tahun ini. - Bernama

Muat turun aplikasi Sinar Harian.Klik di sini!

---

# KDNK Malaysia menyusut 0.5 peratus

SHAH ALAM - Pertumbuhan Keluaran Dalam Negara Kasar (KDNK) menyusut secara marginal 0.5 peratus pada suku tahun pertama 2021 berbanding tempoh yang sama tahun lalu.

Gabenor Bank Negara Malaysia (BNM), Datuk Nor Shamsiah Mohd Yunus bagaimanapun berkata, KDNK pada suku pertama tahun ini menunjukkan pemulihan suku keempat tahun lalu dengan pertumbuhan negatif 3.4 peratus.

Menurutnya, prestasi tersebut disokong oleh pengukuhan dalam sektor pembuatan dan pemulihan sektor pertanian.

“Berdasarkan prestasi KDNK bulanan, Januari dan Februari masing-masing mencatatkan penurunan 3.5 peratus dan 3.6 peratus serta pengukuhan pada Mac 2021 kepada 6 peratus.

“Bagi pelarasan musim suku tahun ke suku tahun, KDNK pada suku tahun ini mencatatkan pemulihan kepada 2.7 peratus berbanding suku tahun keempat 2020 iaitu negatif 1.5 peratus. pada suku tahun ini

"Prestasi keseluruhan yang lebih baik ini mencerminkan permintaan dalam negeri yang bertambah baik dan eksport negara yang kukuh,” katanya ketika sidang akhbar yang diadakan secara maya pada Selasa.

Turut sama pada sidang akhbar tersebut, Ketua Perangkawan Malaysia, Datuk Seri Dr Mohd Uzir Mahidin

Sementara itu, Mohd Uzir berkata, semua sektor ekonomi mencatatkan pemulihan berperingkat yang dipengaruhi oleh pembukaan semula lebih banyak aktiviti ekonomi semasa Perintah Kawalan Pergerakan (PKP) 2.0 yang lebih longgar.

Artikel Berkaitan:Pesawat dilapor terhempas di Elmina Shah AlamShah Alam dilanda banjir kilatPemberian kredit e-tunai RM100 akan dilaksanakan pada suku keempat - MOF

Katanya, pemulihan tersebut turut didorong oleh peningkatan perbelanjaan bolehguna rakyat dan kesan pengeluaran i-Sinar, i-Lestari serta peningkatan harga komoditi kelapa sawit dan getah.

“Sektor pembuatan meningkat 6.6 peratus pada suku tahun pertama 2021 berbanding 3.0 suku keempat 2020 yang didorong oleh Produk elektrik, elektronikal dan optikal (10.6 peratus) dan produk petroleum, kimia, getah dan plastik (7.3 peratus).

“Pertumbuhan ini disebabkan oleh permintaan tinggi mikrocip peranti elektronik,” ujarnya.

Dalam pada itu, beliau berkata, sektor pertanian meningkat 0.4 peratus berbanding negatif 1 peratus pada suku tahun keempat 2020.

Pada masa sama, katanya, sektor perkhidmatan yang merupakan penyumbang utama menyusut 2.3 peratus daripada penurunan 4.8 peratus pada suku tahun sebelumnya.

“Penyusutan yang lebih perlahan disumbangkan oleh subsektor Perdagangan borong dan runcit yang memulih secara sederhana pada 1.2 peratus berbanding suku tahun keempat iaitu negatif 1.4 peratus.

“Subsektor Kewangan dan Insurans; dan Maklumat dan Komunikasi masing-masing terus meningkat 11.3 peratus dan 6.3 peratus.

“Walau bagaimanapun, sektor perkhidmatan kekal bertumbuh negatif disebabkan oleh makanan & minuman dan penginapan yang merosot 29.8 peratus berbanding suku tahun keempat 2020 iaitu negatif 35.3 peratus lebih baik berbanding suku tahun sebelumnya," katanya.

Mohd Uzir menjelaskan semua komponen perbelanjaan menunjukkan tanda pemulihan yang dipacu oleh eksport dan import yang pulih kepada pertumbuhan dua-digit disokong oleh peningkatan dalam barangan.

Muat turun aplikasi Sinar Harian.Klik di sini!

---

# Waspada penipuan aplikasi palsu MyBNM

KUALA LUMPUR - Polis mengesan sindiket penipuan yang menggunakan aplikasi palsu MyBNM untuk memperdaya mangsa melakukan pemindahan wang tanpa disedari.

Pengarah Jabatan Siasatan Jenayah Komersial (JSJK) Bukit Aman, Datuk Zainuddin Yaacob berkata, mangsa dalam kes ini akan dihubungi suspek yang menyamar sebagai pegawai penguat kuasa termasuk daripada Bank Negara Malaysia (BNM).

Menurutnya, mangsa kemudiannya akan diminta untuk memuat turun aplikasi tersebut yang palsu dan melaluinya, mangsa akan diminta untuk memasukkan butiran peribadi seperti nombor kad mesin juruwang automatik (ATM), nombor pin dan kata laluan.

"Setelah maklumat diperoleh, sindiket akan membuat pindahan wang daripada akaun mangsa ke akaun pihak ketiga (keldai akaun).

"Mangsa hanya sedar ditipu setelah menyedari wang di dalam akaun miliknya berkurang," katanya dalam kenyataan pada Isnin.

Beliau berkata, berdasarkan rekod, tahun lalu mencatatkan 53 kes dengan kerugian berjumlah RM1.1 juta manakala tahun ini sehingga April, sebanyak 57 kes dilaporkan dengan kerugian mencecah RM1.7 juta.

Tegas Zainuddin, bagi menangani peningkatan kes ini, pihaknya komited untuk melipatgandakan usaha daripada aspek siasatan dan operasi.

"Di pihak masyarakat, kita menyeru agar aspek pencegahan jenayah yang merangkumi ilmu pengetahuan, kewaspadaan dan sebagainya sentiasa dititikberatkan," katanya.

Artikel Berkaitan:Polis tumpaskan sindiket penipuan dalam talianPinda Kanun Tatacara Jenayah bantu mangsa 'scam' dapat wang semula12 ditahan, sindiket penipuan pelaburan mata wang kripto tumpas

Tambahnya, ada beberapa tips yang boleh digunakan iaitu usah mudah percaya dengan panggilan penguat kuasa yang meminta untuk memuat turun aplikasi MyBNM.

"Jangan klik mana-mana pautan, memuat turun aplikasi mudah alih yang tertera nama MyBNM atau berkongsi apa-apa maklumat perbankan.

"Pastikan membuat semakan pengesahan melalui laman sesawanghttp://ccid.rmp.gov.my/semakmule/atau memuat turun aplikasi SEMAK MULE CCID," katanya.

Jelas beliau, aplikasi MyBNM adalah satu kemudahan dalam talian yang pernah disediakan pihak BNM bermula November 2015. Namun, ia telah ditamatkan oleh pihak BNM pada November tahun lalu dan satu pengumuman juga pernah dikeluarkan oleh pihak terbabit.

Muat turun aplikasi Sinar Harian.Klik di sini!

---

# Empat premis di Pulau Pinang disenarai HIDE dibuka semula esok

GEORGETOWN - Empat pusat membeli-belah dan pasar raya yang diarahkan tutup selepas tersenarai dalam sistem Hotspots Identification for Dynamic Engagement (HIDE) sebelum ini boleh dibuka semula dengan syarat proses sanitasi telah dilaksanakan sepenuhnya.

Ketua Menteri, Chow Kon Yeow berkata, keputusan itu dibuat selepas mesyuarat Sidang Khas Majlis Keselamatan Negara: Pengurusan Covid-19 yang dipengerusikan oleh Perdana Menteri, Tan Sri Muhyiddin Yassin pada petang Isnin.

Menurutnya, menerusi keputusan itu, kerajaan menekankan bahawa HIDE merupakan sistem amaran awal dan bukannya membabitkan kejadian kluster di lokasi-lokasi berkenaan.

"Apabila sistem HIDE yang dibangunkan oleh Bank Negara tersebut menyenaraikan lokasi-lokasi berkaitan, Kementerian Kesihatan Malaysia (KKM) akan membuat penilaian risiko sebelum ia diarahkan tutup.

"Oleh demikian, keempat-empat premis membeli-belah dan pasar raya yang ditutup sejak Ahad akan dibuka semula esok (11 Mei).

"Ia adalah atas persetujuan hasil perbincangan saya bersama-sama Pengarah Jabatan Kesihatan Negeri Pulau Pinang (JKNPP) dan Pengarah Majlis Keselamatan Negara (MKN) Negeri Pulau Pinang selepas mesyuarat sebentar tadi," katanya dalam satu kenyataan media pada Isnin.

Di Pulau Pinang, pusat membeli-belah yang ditutup sejak Ahad adalah Queensbay Mall, Gurney Paragon Mall, Lotus's Penang dan Aeon Queensbay.

Dua hari lalu, kerajaan mengeluarkan senarai HIDE pertama premis perniagaan yang dikenal pasti sebagai titik panas Covid-19 yang berpotensi mendatangkan risiko penularan wabak tersebut.

Artikel Berkaitan:40 ADUN Pulau Pinang angkat sumpah 29 Ogos ini - Kon YeowInsiden gaduh: 20 lagi penyokong Pulau Pinang ditahanLata Berembun, Jeram Toi akan dibuka semula

Menteri Penyelaras Program Imunisasi Covif-19 Kebangsaan, Khairy Jamaluddin Abu Bakar berkata, penerbitan senarai itu akan menjadi panduan bagi pemilik dan pengendali untuk mengambil langkah berjaga-jaga untuk melindungi dan mencegah premis mereka daripada menjadi sumber wabak Covid-19.

Sebilangan besar premis yang ditandai sebagai titik panas Covid-19 oleh HIDE terletak di Selangor diikuti oleh Kuala Lumpur, Johor, Pulau Pinang, Sarawak, Sabah, Putrajaya, Perak, Kelantan serta masing-masing di Melaka dan Negeri Sembilan.

Muat turun aplikasi Sinar Harian.Klik di sini!

---

# Carian Umum

Definisi : bank yg mengawasi perjalanan ekonomi negara dgn cara mengawal pergerakan bank-bank perdagangan (import-eksport wang dll) dan menyimpan wang kerajaan serta bank-bank lain; (Kamus Dewan Edisi Keempat)

---

# Maybank

Malayan Banking Berhadatau lebih dikenali sebagaiMaybank(MYX:1155), merupakan rangkaianbankdan kumpulankewanganyang terbesar diMalaysia, dengan operasi-operasi perbankan penting diSingapura,IndonesiadanFilipina.Bankini juga telah mempunyai kepentingan besar dalamPerbankan Islammelalui Maybank Islamic Bank danInsuransmelalui anak syarikatnyaEtiqa. Maybank merupakan bank yang terbesar di Malaysia dengan memiliki lebih daripada 374 cawangan tempatan dan 90 cawangan luar negara dan pejabat. Maybank tersenarai dalamBursa Saham Malaysiakedua terbesar,Bursa Malaysia,dengan modal pasaran lebih RM30 bilion sebagai pada pertengahan April 2009.

Pada 2008, Maybank selesai pengambilalihan 15% dalam An Binh Bank (Vietnam) dan 20% MCB Bank Ltd (Pakistan). Seperkara lagi, Maybank memenangi Jenama Malaysia yang Paling Berharga untuk tahun kedua (yang bernilai RM9.3 bilion)[4], dan Deal of the Year - Insolvency & Restructuring Deal of the Year di 2008 ALB SE Asia Law Awards.

Maybank menawarkan Perbankan Pengguna, Perniagaan dan Perbankan Korporat, serta Perkhidmatan Perbankan Swasta, menerusi satu rangkaian lebih daripada 374 pejabat cawangan dan lebih daripada 2,700 mesin ATM di Malaysia. Syarikat itu beroperasi 22 buah cawangan seluruhSingapuramenyediakan satu barisan lengkap perbankan dan produk dan perkhidmatan kewangan. Maybank, menerusi Maybank Philippines Incorporated, mempunyai 45 buah cawangan diFilipinadan juga mempunyai kehadiran perbankan dalam kebanyakan pasaranAsia Tenggarayang lain, termasukBrunei,Papua New Guinea,Indonesia,KembojadanVietnam. Bank ini juga mengendali cawangan diNew York,London,Hong KongdanBahrain.

Di samping rangkaian Perbankan Komersial, Maybank juga beroperasi sebilangan operasi khusus di dalam Insurans, Perbankan Pelaburan dan Pengurusan Aset serta sektor kewangan. Anak-anak syarikat kumpulan ini termasuklahEtiqa Insurans & Takafulyang menyediakan kedua-dua produk-produk berasaskan konvensional dan  Syariah, dan Maybank Investment Bank adalah bahagian pelaburan kumpulan berikutan daripada pengambilalihan Mayban Discount dan Mayban Securities. Maybank adalah bank  Malaysia yang pertama diberi hak untuk menubuhkan pejabat cawangannya diChina.

Maybank telah ditubuhkan oleh Raja Pedagang MalaysiaKhoo Teck Puat, yang mati pada tahun 2004. Kumpulan syarikat ini diketuai oleh presiden dan CEOAmirsham Abdul Azizdalam dua dekad sehingga Mac 2008 selepas beliau dilantik menjadi Menteri di Jabatan Perdana Menteri di dalam Unit Perancang Ekonomi, satu jawatan yang dipegang sehingga April 2009. Dato' Sri Abdul Wahid Omar secara rasminya dilantik menjadi Presiden & CEO Kumpulan Maybank pada Mei 2008.

Kumpulan Perkhidmatan Kewangan terbesar Malaysia, Maybank yang memiliki aset bernilai AS$165 bilion, berjaya menduduki tempat ke-362 daripada 500 syarikat awam terbesar dalam Senarai Tahunan Forbes Global 2000 untuk tahun 2016. Senarai itu turut memaparkan kejayaan Maybank memperbaiki kedudukannya dengan melonjak 11 tempat berbanding kedudukan ke-371, pada tahun 2015.Malayan Bankingjuga merupakan syarikat yang berdaftar di bawahBursa Malaysia.

Saham-saham Maybank kebanyakannya dipegang oleh  pemegang-pemegang saham berinstitusi yang mendominasi struktur pemilikan Maybank. Sehingga 30 Jun 1990, 11.20% daripada saham-saham Maybank dipegang oleh pemegang-pemegang saham asing. Sehingga  Mac 2010, 46.57% saham dipegang oleh Amanah Raya Trustees Berhad (B/O: Skim Amanah Saham Bumiputera),Kumpulan Wang Simpanan Pekerjamemegang 11.05% danPermodalan Nasional Berhadmemegang 5.47% saham Maybank.[5]

Jumlah Aset = RM269.1 billion (USD80.8 billion)Jumlah Keuntungan = RM2.93 billion (USD0.88 billion)

Jumlah Aset = RM219.2 billion (USD65.8 billion)Jumlah Keuntungan = RM2.3 billion (USD0.69 billion)

---

# Lelaki Nigeria didakwa miliki kad ATM wanita tempatan

SEREMBAN - Seorang lelaki warga Nigeria didakwa di Mahkamah Majistret di sini pada Khamis atas pertuduhan memiliki kad mesin juruwang automatik (ATM) seorang wanita tempatan dan tinggal selepas tamat tempoh sah di negara ini.

Tertuduh, Udoh Imeh, 38, bagaimanapun mengaku tidak bersalah bagi kedua-dua pertuduhan yang dibacakan di hadapan Majistret Nurul Saqinah Rosli.

Mengikut pertuduhan di bawah Seksyen 424A Kanun Keseksaan, tertuduh telah memiliki satu kad ATM Maybank milik seorang wanita tempatan berusia 44 tahun dengan maksud untuk menghalang atau mengecewakan pemilik sebenar daripada mendapat haknya.

Kesalahan itu dilakukan pada 8 September 2025 jam lebih kurang 2.20 petang di Pangsapuri Desa Palma, Nilai.

Sabit kesalahan boleh didenda minimum RM5,000 dan maksimum RM50,000 atau penjara tidak kurang enam bulan dan tidak lebih lima tahun, atau kedua-duanya, jika sabit kesalahan.

Tertuduh juga mengaku tidak bersalah atas pertuduhan tinggal di negara ini selepas tamat tempoh pas lawatan sosial tanpa sebarang pas atau permit yang sah pada 12 September 2025.

Artikel Berkaitan:Lelaki warga Bangladesh didakwa lakukan amang seksual terhadap remajaEmpat suspek serang lelaki dengan parang didakwa di mahkamahTujuh lelaki didakwa miliki LPG secara haram

Berikutan itu tertuduh telah melakukan kesalahan di bawah Seksyen 15(1) Akta Imigresen 1959/63 yang boleh dihukum di bawah Seksyen 15(4) akta sama.

Sabit kesalahan boleh didenda tidak kurang RM10,000 atau penjara tidak melebihi lima tahun atau kedua-duanya sekali.

Peguam, Renalyn Rivera berkata, anak guamnya tidak bercadang memohon jaminan setakat ini sehingga pasportnya diperolehi.

Mahkamah kemudian menetapkan sebutan semula kes 29 Oktober ini.

Dua rakan tertuduh iaitu Hendry Chinonso Udemba,39 yang juga warga Nigeria dan Eric Onumah,49, warga Ghana pula didenda RM10,000 selepas mengaku bersalah atas pertuduhan tinggal di negara ini selepas tamat tempoh pas lawatan sosial pada tarikh sama dengan Udoh.

Sekiranya mereka gagal menjelaskan denda tersebut boleh dipenjara enam bulan.

Peguam, Christopher Joseph yang mewakili kedua-dua tertuduh merayu hukuman denda yang rendah kerana mereka telah berkahwin dan mempunyai tanggungan dua anak.

Jelasnya, pengakuan salah tertuduh telah dibuat dengan rela hati dan telah menjimatkan masa semua pihak.

Pendakwaan dikendalikan, Timbalan Pendakwa Raya, Nik Nur Aqilah Syarfa Nik Zaidi dan Norshafatihah Nor Azmi.

Muat turun aplikasi Sinar Harian.Klik di sini!

---

# IMPAK BIZ: Memacu transformasi digital, pertumbuhan PMKS

Dalam landskap perniagaan yang kian mencabar, pemilik perusahaan mikro, kecil dan sederhana (PMKS) berdepan tekanan untuk kekal relevan dan berdaya saing.

Perubahan tingkah laku pengguna, peningkatan kos operasi dan keperluan mendesak untuk pendigitalan menjadikan inovasi bukan lagi pilihan tetapi keperluan.

Menyedari keperluan kritikal ini, Unifi Business memperkenalkan IMPAK BIZ, satu program transformasi perniagaan yang direka untuk membantu usahawan PMKS:

- Menilai tahap kesediaan digital perniagaan,

- Mengenal pasti peluang pertumbuhan baharu,

- Mendapatkan sokongan pakar

- Mempercepatkan proses transformasi digital dengan kos minimum.

Inisiatif ini dikuasakan oleh kerjasama strategik bersama Perbadanan Ekonomi Digital Malaysia (MDEC), SME Corp. Malaysia, CTOS, Bank Simpanan Nasional (BSN) dan Maybank Islamic Berhad. Sokongan tambahan turut diberikan oleh Astro Awani sebagai rakan media rasmi, IPSOS sebagai rakan penyelidikan serta RTIST sebagai rakan penyelesaian kreatif yang dilantik.

Artikel Berkaitan:Pemandu lori, pemilik perniagaan didenda RM19,000 miliki diesel tanpa lesenTunjang kemajuan usahawan mikroHarga RON95 kekal, RON97 dan diesel naik tiga sen seliter - MOF

Manfaat menyeluruh IMPAK BIZ

Melalui IMPAK BIZ, perniagaan akan mendapat akses kepada pelbagai sokongan berimpak tinggi:

1. Pembiayaan Mikro Keutamaan daripada BSN

Perniagaan yang menyertai IMPAK BIZ berpeluang mendapatkan pembiayaan mikro daripada BSN dengan kadar faedah kompetitif serendah 3.5% setahun. Proses dokumentasi dipermudahkan, manakala penghantaran permohonan menjadi lebih cepat dan lancar, membolehkan pemilik perniagaan menambah modal kerja tanpa bebanan birokrasi yang rumit.

2. Sokongan Persijilan Halal Percuma melalui Maybank Islamic

Kerjasama dengan Maybank Islamic membolehkan peserta mendapatkan sokongan percuma untuk pensijilan Halal, sekali gus memudahkan pematuhan piawaian dan membuka akses ke pasaran yang lebih luas, termasuk peluang menembusi pasaran antarabangsa.

3. Laporan Perniagaan CTOS Percuma

Peserta akan menerima laporan perniagaan CTOS secara percuma, yang dapat mengukuhkan kredibiliti kewangan syarikat dan membantu pemilik membuat keputusan strategik berasaskan data sebenar, bukan sekadar anggaran.

4. Perkhidmatan Kreatif & Pemasaran daripada RTIST

Melalui sokongan RTIST, usahawan akan memperoleh rekaan kreatif, kempen pemasaran dan strategi visual yang dirangka khusus untuk meningkatkan keterlihatan jenama serta memperluaskan jangkauan pasaran.

5. Konsultasi Digital Peribadi daripada Unifi Business

Setiap peserta akan dibimbing oleh Perunding Digital Bertauliah dari Unifi Business. Konsultasi ini memberi panduan praktikal dan penyelesaian digital yang sesuai dengan keperluan unik perniagaan, bagi meningkatkan produktiviti dan kecekapan operasi.

6. Anugerah IMPAK BIZ

Anugerah IMPAK BIZ, yang mengiktiraf pencapaian transformasi digital PMKS dan memberikan liputan media serta pendedahan di peringkat kebangsaan. Majlis penganugerahan ini dijadualkan berlangsung pada Suku Keempat (Q4) 2025.

Bagaimana IMPAK BIZ berfungsi?

Usahawan hanya perlu melengkapkan penilaian ringkas dengan kurang daripada 20 soalan untuk menilai tahap pendigitalan perniagaan mereka.

Sebaik sahaja selesai, laporan lengkap diberikan serta-merta, memberi gambaran jelas tentang kedudukan digital perniagaan.

Dalam tempoh tiga hari bekerja, Perunding Unifi Business akan menghubungi peserta untuk membentangkan laporan, memberi konsultasi percuma dan mencadangkan penyelesaian digital yang relevan.

Mengapa PMKS perlu sertai sekarang

IMPAK BIZ bukan sekadar program kesedaran digital tetapi ia adalah gerakan nasional untuk memperkasakan PMKS Malaysia dengan alat, pengetahuan dan sokongan praktikal.

Dengan kos sifar untuk penilaian dan pelbagai manfaat eksklusif yang ditawarkan, ini adalah peluang terbaik untuk pemilik perniagaan bersedia menghadapi cabaran ekonomi digital.

Jangan tunggu sehingga pesaing anda mendahului. Kini masa untuk bertindak, mengoptimumkan operasi perniagaan dan melonjakkan daya saing di pasaran.

Sertai IMPAK BIZ hari ini! LayariIMPAK BIZuntuk maklumat lanjut.

Impak BIZ dibawakan oleh Unifi Business, “Rakan Digital Pilihan Anda”.

Muat turun aplikasi Sinar Harian.Klik di sini!

---

# Tiada lagi transaksi tunai di Puspakom mulai 1 Julai

KUALA LUMPUR - Transaksi pembayaran bagi semua jenis pemeriksaan kenderaan di Puspakom Sdn Bhd (Puspakom) akan beralih kepada pembayaran tanpa tunai mulai 1 Julai depan.

Ketua Pegawai Eksekutif Puspakom, Shukor Ismail dalam kenyataan pada Khamis berkata, pelaksanaan urus niaga tanpa tunai berkenaan akan dikuatkuasakan di semua 54 pusat pemeriksaan agensi itu di seluruh negara mulai tarikh itu.

Katanya, pelanggan boleh membuat bayaran secara dalam talian melalui pilihan e-dompet, kad debit atau kad kredit.

Menurutnya, Puspakom menerima pembayaran tanpa tunai melalui pelbagai pilihan e-dompet termasuk PUSPAKOM e-wallet, Maybank QRPay, GrabPay, Touch ‘n Go eWallet, Boost, WeChat Pay dan Alipay di semua pusat pemeriksaannya di seluruh negara.

"Sejak April tahun lalu, pembayaran tanpa tunai serta pengeluaran laporan pemeriksaan dan resit secara elektronik tanpa kertas telah dilaksanakan. Namun, pembayaran secara tunai masih dibenarkan ketika itu atas pertimbangan masih ada sebilangan kecil pelanggan tidak memiliki e-dompet, kad debit atau kredit.

"Bagaimanapun, data menunjukkan lebih 90 peratus pelanggan Puspakom kini menggunakan kaedah transaksi tanpa tunai di semua cawangan kami. Ini jelas menunjukkan pembayaran tanpa tunai menjadi pilihan kerana ia lebih mudah, cepat dan selamat dari segi kebersihan tatkala pandemik masa kini,” katanya dalam kenyataan itu.

Untuk maklumat lanjut, orang ramai boleh menghubungi Pusat Khidmat Pelanggan Puspakom di talian 03-5101 7000 atau Live Chat di pautan www.puspakom.com.my atau mengikuti Facebook rasmi Puspakom Sdn Bhd. - Bernama

Muat turun aplikasi Sinar Harian.Klik di sini!

---

# Bursa Malaysia ambil petunjuk prestasi lemah Wall Street

KUALA LUMPUR - Bursa Malaysia dibuka agak rendah pagi Khamis, mengambil petunjuk daripada prestasi lemah semalaman di Wall Street, kata seorang peniaga.

Pada jam 9.05 pagi, indeks penanda aras FTSE Bursa Malaysia KLCI (FBM KLCI) turun 0.15 mata kepada 1,523.71 daripada penutup hari Rabu 1,523.86.

Indeks utama itu memulakan urus niaga pagi ini 0.55 mata lebih rendah pada 1,523.31.

Di pasaran yang lebih luas, kaunter rugi mengatasi kaunter untung 153 berbalas 120, manakala 196 kaunter tidak berubah, 1,805 tidak diniagakan dan 10 yang lain digantung.

Jumlah dagangan adalah 158.76 juta unit bernilai RM72.95 juta.

Menurut Malacca Securities Sdn Bhd, FBM KLCI 'tewas' pada penjualan jam akhir apabila pelabur bergelut untuk mencari pegangan di tengah-tengah kebimbangan mengenai peningkatan inflasi dan tekanan kos.

"Memandangkan terdapat sedikit 'nada' negatif di Wall Street, saham teknologi akan tertekan sekali lagi sementara kenaikan harga minyak mentah Brent melepasi paras US$123, ditambah dengan mogok pemandu lori di Korea Selatan, boleh mengancam gangguan rantaian bekalan global serta menambah risiko kepada inflasi global.

"Justeru, kami percaya akan ada aktiviti dagangan positif dalam sektor bertemakan pemulihan kerana kita sedang beralih ke fasa endemik," katanya.

Sementara itu, minyak sawit mentah (MSM) didagangkan sekitar RM6,450 dan dalam pergerakan aliran menaik.

Bagi sektor tumpuan, firma pembrokeran berpendapat bekalan yang ketat dalam pasaran minyak disebabkan oleh ketegangan Ukraine-Rusia yang tidak dapat diselesaikan selain permintaan yang pulih dari China akan terus menyokong harga minyak, sekali gus memberi manfaat kepada sektor tenaga.

"Selain itu, kami positif terhadap sektor pengguna, REIT, pengangkutan dan logistik," tambahnya.

Dalam kalangan saham wajaran tinggi, Maybank menambah satu sen kepada RM8.85, Petronas Chemicals susut lima sen menjadi RM9.80, IHH Healthcare turun dua sen kepada RM6.51, CIMB lega tiga sen kepada RM5.04 manakala Public Bank tidak berubah pada RM4.57.

Bagi saham aktif, Dynaciate meningkat 1.5 sen kepada 16 sen, Yew Lee Pacific dan Metronic menokok 2.5 sen setiap satu masing-masing kepada 31.5 sen dan sembilan sen, LGMS meningkat 4.5 sen menjadi 89 sen manakala Serba Dinamik tidak berubah pada 11.5 sen.

Di papan indeks, Indeks FBM Emas meraih 3.81 mata menjadi 10,936.80, Indeks FBM Emas Syariah bertambah 12.95 mata kepada 11,246.33, Indeks FBM 70 meningkat 0.89 mata kepada 13,293.0, Indeks FBM ACE peroleh 6.40 mata kepada 5,240.50 tetapi Indeks FBMT 100 berkurangan 0.64 mata pada 10,621.67.

Mengikut sektor, Indeks Perkhidmatan Kewangan susut 14.49 mata kepada 16,564.62, Indeks Perladangan lemah 11.05 mata kepada 7,800.73 dan Indeks Produk dan Perkhidmatan Perindustrian turun 0.06 mata lebih rendah pada 196.20. - Bernama

Muat turun aplikasi Sinar Harian.Klik di sini!

---

# Najib mohon kemuka bukti lanjut batalkan perbicaraan kes SRC

KUALA LUMPUR - Datuk Seri Najib Tun Razak pada Selasa memfailkan permohonan untuk mengemukakan bukti lanjut kepada Mahkamah Persekutuan bagi membatalkan keseluruhan perbicaraan kes penyelewengan dana SRC International Sdn Bhd berjumlah RM42 juta yang mendapati beliau bersalah atas tujuh pertuduhan.

Peguam utama Najib iaitu Tan Sri Muhammed Shafee Abdullah berkata, bukti yang ingin dikemuka adalah berkaitan dengan penemuan baru-baru ini bahawa hakim perbicaraan, Datuk Mohd Nazlan Mohd Ghazali pada 2006 merupakan peguam am dan setiausaha syarikat bagi Kumpulan Maybank yang bertanggungjawab secara keseluruhan terhadap pengurusan serta pentadbiran semua jabatan undang-undang dalam syarikat itu.

"Bukti lanjut yang ingin dikemukakan yang diambil secara kumulatif mengesahkan bahawa Hakim Nazlan telah terlibat dan/atau mempunyai pengetahuan mengenai peranan Maybank Investment dalam menasihati penubuhan SRC dalam memikul tanggungjawab beliau sebagai peguam am dan setiausaha syarikat Maybank.

"Hakim Nazlan, berdasarkan kedudukan beliau dan penugasan fungsinya, perlu bertanggungjawab bagi keseluruhan pengendalian semua perkara undang-undang dalam syarikat itu. Kumpulan Maybank adalah termasuk Maybank Investment dan Bina Fikir Sdn Bhd.

"Dalam apa jua keadaan, Hakim Nazlan akan memiliki pengetahuan sebenar mengenai tugas menasihati berhubung isu SRC atau sekurang-kurangnya beliau dianggap memiliki pengetahuan yang konstruktif berdasarkan jawatan beliau,” katanya pada sidang akhbar di sini pada Selasa.

Muhammad Shafee berkata, beberapa dokumen yang baru-baru ini dibawa kepada perhatian mereka mendedahkan bahawa Maybank Investment Bank Bhd adalah badan yang bertanggunjawab mencadangkan penubuhan SRC International dan Maybank Investment melalui bahagian penasihat strategik milik penuhnya, Bina Fikir, telah ditugaskan melakukan penyelidikan dan perkara nasihat berkaitan penubuhan SRC.

"Penglibatan Maybank melalui Maybank Investment dan Bina Fikir dalam penubuhan SRC tidak pernah dibangkitkan oleh pendakwaan pada mana-mana peringkat perbicaraan kes itu dan tiada saksi daripada Maybank, Maybank Investment serta Bina Fikir Sdn Bhd dipanggil atau ditawarkan oleh pendakwaan,” katanya.

Pada 29 April lepas, Mahkamah Persekutuan telah menetapkan 10 hari dalam bulan Ogos untuk mendengar rayuan terakhir Najib terhadap sabitan dan hukuman penjara bagi kesalahan menyeleweng RM42 juta dana SRC International. Pada 8 Disember 2021, Mahkamah Rayuan mengekalkan sabitan dan hukuman penjara 12 tahun serta denda RM210 juta yang dijatuhkan ke atas Najib bagi kesalahan itu.

Hakim Datuk Abdul Karim Abdul Jalil, yang bersidang bersama-sama Datuk Has Zanah Mehat dan Datuk Vazeer Alam Mydin Meera, sebulat suara menolak rayuan Najib terhadap keputusan Mahkamah Tinggi pada 28 Julai 2020. - Bernama

Muat turun aplikasi Sinar Harian.Klik di sini!

---

# Najib mohon masukkan bukti baharu berkaitan hakim Nazlan

KUALA LUMPUR - Datuk Seri Najib Tun Razak memfailkan permohonan untuk memasukkan bukti baharu berkaitan Hakim Datuk Mohd Nazlan Mohd Ghazali kepada Mahkamah Persekutuan Putrajaya bagi membatalkan perbicaraan kes rasuah kes seleweng dana RM42 juta milik SRC International Sdn Bhd (SRC), pada Selasa.

Peguam, Tan Sri Muhammad Shafee Abdullah yang mewakili bekas Perdana Menteri itu berkata, ada beberapa dokumen telah menarik perhatian pasukan pembelaan, yang mendedahkan bahawa Maybank Investment Bank Bhd adalah badan yang bertanggungjawab untuk mencadangkan penubuhan SRC.

Beliau berkata, Maybank Investment melalui bahagian penasihat strategik milik penuhnya, Bina Fikir Sdn Bhd telah ditugaskan untuk penyelidikan dan urusan nasihat berkaitan penubuhan SRC.

"Penglibatan Maybank melalui Maybank Investment dan Bina Fikir Sdn Bhd dalam penubuhan SRC tidak pernah dikemukakan oleh pihak pendakwaan pada mana-mana peringkat perbicaraan SRC dan tiada saksi daripada Maybank, Maybank Investment dan Bina Fikir Sdn Bhd dipanggil atau ditawarkan oleh pihak pendakwaan.

"Bukti lanjut yang ingin dikemukakan secara kumulatif secara boleh dipercayai mengesahkan bahawa hakim Nazlan terlibat dan atau mempunyai pengetahuan tentang peranan Maybank Investment dalam menasihati penubuhan SRC dalam peranannya sebagai Penasihat Am dan Setiausaha Syarikat kepada Maybank.

"Hakim Nazlan dengan sengaja gagal mendedahkan peranan dan/atau penglibatan dan/atau pengetahuannya mengenai peranan Maybank Investment melalui Bina Fikir Sdn Bhd dalam penubuhan SRC.

"Dengan pengetahuan ini disembunyikan daripada pihak pembelaan, hakim Nazlan telah membuat penemuan dalam alasan penghakimannya terhadap Najib bahawa beliau mempunyai kawalan menyeluruh ke atas SRC," katanya ketika sidang media di Mahkamah Tinggi di sini.

Selain itu, berdasarkan kedudukannya beliau berkata, hakim Nazlan pasti mempunyai pengetahuan mengenai pinjaman RM140 juta yang diberikan oleh Maybank kepada Putra Perdana Development (PPD).

Untuk rekod, dalam perbicaraan kes SRC International sebelum ini, wang RM140 juta yang diselewengakan telah dilencongkan ke akaun PPD sebelum dipindahkan ke akaun peribadi Najib.

Selain itu Muhammad Shafee berkata, hasil daripada kemudahan pinjaman Maybank itu merupakan sebahagian daripada RM42 juta yang dikaitkan dengan pertuduhan terhadap Najib.

Bukan itu sahaja, beliau berkata, dokumen yang diperoleh baru-baru ini, mendedahkan bahawa hakim Nazlan, pada 12 Mac 2012, bertindak sebagai Peguam Am dan Setiausaha Syarikat Malayan Banking Berhad dalam perbincangan dan membuat keputusan kemudahan pinjaman sebanyak RM4.17 bilion kepada 1MDB untuk pemerolehan Tanjong Tenaga.

Muhammad Shafee berkata, isu ini akan meletakkan hakim Nazlan dalam kedudukan yang berpotensi menjadi saksi dalam kes yang dihadapi Najib.

Beliau berkata, meskipun ada pengetahuan peribadi tentang penglibatannya dalam urusan pinjaman kepada 1MDB dan mengetahui bahawa Najib didakwa dan dibicarakan di Mahkamah Tinggi yang berbeza, di mana beliau (hakim Nazlan) boleh menjadi saksi yang berpotensi, hakim itu telah gagal untuk membuat pengisytiharan tentang penglibatan peribadinya kepada pihak-pihak dalam kes ini.

"Hakim Nazlan tahu bahawa SRC pada satu masa dahulu dimiliki sepenuhnya oleh 1MDB dan kemudiannya menjadi milik terus Kementerian Kewangan, jadi SRC dan 1MDB adalah syarikat bersekutu yang mempunyai pemegang saham yang sama.

"Penglibatan hakim Nazlan dalam isu pinjaman 1MDB tersebut menggambarkan sejauh mana skop luas dalam tugasnya sebagai Penasihat Am dan Setiausaha Syarikat," katanya.

Beliau berkata, bukti baharu akan mendedahkan penindasan keterangan oleh pihak pendakwaan dan atau pihak berkuasa penyiasat di mana mereka tahu dan sepatutnya mengetahui kewujudan bukti ini.

Namun katanya, pihak berkenaan gagal mendedahkannya kepada pembelaan sebagai fakta yang memihak kepada pembelaan.

Sebelum ini, Mahkamah Persekutuan telah menetapkan 10 hari bermula 15 hingga 26 Ogos ini bagi pendengaran rayuan akhir Najib untuk mengetepikan hukuman penjara 12 tahun dan denda RM210 juta dalam kes SRC.

Pada 28 Julai 2020, Mahkamah Tinggi mendapati Najib bersalah terhadap tujuh tuduhan rasuah dan pengubahan wang haram penyelewengan dana SRC berjumlah RM42 juta dan memerintahkan bekas Perdana Menteri itu dipenjara 12 tahun dan didenda sebanyak RM210 juta.

Pada 8 Disember 2021, panel tiga Hakim Mahkamah Rayuan dipengerusikan Datuk Abdul Karim Abdul Jalil, bersidang bersama-sama Datuk Has Zanah Mehat dan Datuk Vazeer Alam Mydin Meera, sebulat suara menolak rayuan Najib untuk mengetepikan sabitan dan hukuman berkenaan.

Keputusan sebulat suara itu (unanimous) dibuat selepas mendapati keputusan Hakim Mahkamah Tinggi, Mohd Nazlan Mohd Ghazali adalah selamat dan tidak perlu diubah.

Muat turun aplikasi Sinar Harian.Klik di sini!

---

# Bursa Malaysia pulih dibuka lebih tinggi

BURSAMalaysia pulih daripada penyusutan yang dialami pada Rabu apabila dibuka meningkat sedikit pagi ini, disokong oleh minat belian saham-saham wajaran tinggi terpilih biarpun dalam persekitaran sentimen pasaran serantau yang lemah.

Pada 9.05 pagi, FTSE Bursa Malaysia KLCI (FBM KLCI) naik 0.95 mata kepada 1,554.36 daripada 1,553.41 pada akhir dagangan pada Rabu.

Indeks petunjuk utama tersebut dibuka 1.31 mata lebih tinggi kepada 1,554.72.

Di pasaran meluas, kaunter rugi mengatasi untung iaitu 124 berbanding 122, manakala 232 kaunter lain tidak berubah, 1,765 tidak diniagakan dan 17 lain digantung dagangannya.

Jumlah dagangan sebanyak 169.34 juta unit bernilai RM54.66 juta.

Sementara itu, Malacca Securities Sdn Bhd berkata, FBM KLCI menyaksikan dagangan hari pertama Jun menyusut berbanding sesi sebelumnya, diasak oleh tekanan inflasi global yang berkemungkinan besar menjejaskan pemulihan ekonomi.

Menurut firma pembrokeran itu, Wall Street susut apabila Indeks Dow Jones turun 0.5 peratus selepas Indeks Pengurus Pembelian Pembuatan ISM AS meningkat kepada 56.1 pada Mei 2022, sekali gus memburukkan lagi kebimbangan mengenai dasar lebih ketat oleh Rizab Persekutuan AS.

Pasaran saham Eropah juga kekal rendah manakala pasaran saham Asia pula ditutup dengan prestasi yang bercampur-campur.

Di peringkat tempatan, para pelabur ternyata lebih berhati-hati berikutan penurunan semalaman dialami oleh Wall Street.

"Bagaimanapun, peniaga mungkin menumpukan saham teknologi terpilih dengan lembaran imbangan yang kukuh serta keputusan kewangan suku tahunan yang semakin meningkat (sekurang-kurangnya dari segi pertumbuhan suku ke suku yang positif).

"Di pasaran komoditi, minyak mentah diniagakan sekitar AS$116 setong manakala minyak sawit mentah (MSM) didagangkan melebihi paras RM6,300 satu tan,” katanya.

Saham wajaran tinggi menyaksikan Maybank naik enam sen kepada RM8.95, Public Bank menokok dua sen kepada RM4.65, IHH Healthcare dan CIMB masing-masing meningkat satu sen kepada RM6.51 dan RM5.21 manakala Petronas Chemicals turun empat sen kepada RM10.02.

Bagi saham aktif, Sapura Energy turun setengah sen kepada 6.5 sen, Dolphin International naik satu sen kepada 6.5 sen manakala Fast Energy, KNM dan Cypark tidak berubah masing-masing pada 4.5 sen, 15 sen dan 39 sen.

Di papan indeks, FBM ACE naik 6.05 mata kepada 5,189.70, Indeks FBM Emas Syariah turun 2.78 mata kepada 11,410.72, Indeks FBM Emas meningkat 3.66 mata kepada 11,074.55, Indeks FBMT 100 meraih 5.48 mata kepada 10,774.27 dan FBM 70 menambah 2.19 mata kepada 13,236.82.

Mengikut sektor, Indeks Produk dan Perkhidmatan Perindustrian susut 0.77 mata kepada 199.89 manakala Indeks Perladangan meningkat 27.09 mata kepada 7,963.64 dan Indeks Perkhidmatan Kewangan meraih 26.20 mata kepada 16,772.79. - Bernama

Muat turun aplikasi Sinar Harian.Klik di sini!

---

# Naik taraf Masjid At-Taqwa beri keselesaan jemaah

TUMPAT - Projek menaik taraf Masjid At-Taqwa Mukim Alor Pasir Wakaf Bharu di sini dijangka memberi manfaat keselesaan kepada 1,650 jemaah setempat terutama ketika mendirikan solat fardu.

Setiausaha Masjid At Taqwa Mukim Alor Pasir Wakaf Bharu, Johari Ab Rahman berkata, naik taraf masjid kepada bangunan dua tingkat berkenaan dijangka menelan belanja keseluruhan berjumlah RM9.74 juta dan kerja-kerja pembinaan sudah bermula sejak Mac lalu.

“Pembinaan yang dilaksanakan sejak dua bulan lalu di atas tanah wakaf persendirian baru mencapai 10 peratus dan pihak masjid masih memerlukan dana sebanyak RM9.13 juta bagi menampung kos keseluruhan.

“Kami memerlukan sumbangan daripada orang ramai bagi menyiapkan projek menaik taraf masjid tersebut sekali gus akan memberi keselesaan kepada 1,650 jemaah setempat dalam satu-satu masa,” katanya ketika dihubungi Sinar Harian pada Selasa.

Ujarnya, bangunan masjid baharu itu dijangka siap dalam tempoh tiga tahun iaitu pada 2025 dan akan meningkatkan lebih dua kali ganda kapasiti jemaah berbanding hanya 450 jemaah yang dapat ditampung pada satu-satu masa di bangunan masjid yang sedia ada.

“Masjid At-Taqwa Alor Pasir, Wakaf Bharu dibina pada tahun 1974 dan sudah berusia 50 tahun menyebabkan banyak kerosakan seperti bocor atap.

“Jadi, pembinaan masjid baharu itu nanti yang lengkap dengan ruang solat lebih luas akan memberi keselesaan kepada para jemaah termasuk untuk menunaikan solat Jumaat dan solat Aidilfitri pada musim perayaan,” katanya.

Orang ramai yang ingin membantu boleh menyalurkan sumbangan ke akaun Masjid At-Taqwa Alor Pasir, Wakaf Bharu, Bank Islam Malaysia Berhad 03018010105612 atau Maybank 553104601522.

Muat turun aplikasi Sinar Harian.Klik di sini!

---

# Bursa Malaysia akhiri dagangan dengan prestasi tinggi

KUALA LUMPUR - Bursa Malaysia meneruskan kenaikan semalam untuk ditutup tinggi pada Khamis, disokong oleh permintaan belian di kaunter barangan dan perkhidmatan perindustrian serta kaunter telekomunikasi dan media terpilih dalam keadaan sentimen berhati-hati di bursa serantau, kata peniaga.

Press Metal dan Telekom Malaysia merupakan dua kaunter paling untung dengan masing-masing melonjak 14.0 sen kepada RM5.44 dan 26.0 sen kepada RM4.97, sekali gus menyumbang 3.68 mata kepada kenaikan FTSE Bursa Malaysia KLCI (FBM KLCI).

Pada 5 petang, indeks penanda aras itu meningkat 5.59 mata atau 0.36 peratus kepada 1,541.15 daripada 1,535.56 ketika ditutup pada Rabu.

Indeks itu dibuka 4.16 mata lebih tinggi kepada 1,539.72 sebelum bergerak di antara 1,535.89 dengan 1,541.75 sepanjang sesi dagangan hari ini.

Bagaimanapun, lingkungan pasaran adalah negatif dengan kaunter rugi mengatasi kaunter untung sebanyak 557 berbanding 406, manakala 364 kaunter tidak berubah, 986 kaunter tidak diniagakan dan 31 yang lain digantung.

Jumlah dagangan meningkat kepada 2.89 bilion unit bernilai RM1.92 bilion daripada 2.34 bilion unit bernilai RM1.80 bilion pada Rabu.

Naib Presiden Penyelidikan Ekuiti, Rakuten Trade Sdn Bhd, Thong Pak Leng berkata FBM KLCI bergerak lebih tinggi memandangkan pelabur terus membeli saham pada harga rendah susulan penjualan besar-besaran baru-baru ini.

Beliau berkata di peringkat rantau, indeks-indeks utama ditutup dengan prestasi bercampur-campur memandangkan pelabur masih bimbang mengenai kesan ekonomi akibat perintah sekatan pergerakan berterusan di China ekoran Covid-19.

"Sementara itu, pengumuman Bank of Korea berhubung kenaikan kadar dasarnya sebanyak 25 mata asas kepada 1.75 peratus akan menambah sedikit tekanan ke atas penilaian ekuiti.

"Bagi bursa tempatan, kami yakin pasaran telah mengalami situasi terlebih jual (sebelum ini), bagaimanapun, kami mengingatkan pelabur supaya kekal berhati-hati terhadap turun naik pasaran yang ketara serta ketidaktentuan luaran,” katanya kepada Bernama.

Thong berkata pihaknya menjangkakan indeks penanda aras kekal mengalami tidak banyak perubahan dengan julat di antara 1,535 dengan 1,545 sehingga Jumaat.

Paras sokongan serta-merta ditetapkan pada 1,520 dan paras rintangan pada 1,560, katanya.

Di peringkat rantau, Indeks Straits Times Singapura menokok 0.93 peratus kepada 3,209.28; Nikkei 225 Jepun susut 0.27 peratus kepada 26,604.84; Hang Seng Hong Kong kurang 0.27 peratus kepada 20,116.20; KOSPI Korea Selatan menguncup 0.18 peratus kepada 2,612.45 dan Indeks Komposit SSE China meningkat 0.50 peratus kepada 3.123.11.

Di peringkat domestik, saham wajaran tinggi Maybank dan TNB masing-masing naik 2.0 sen kepada RM8.96 dan RM9.21, Public Bank meningkat 5.0 sen kepada RM4.60, IHH Healthcare menambah 6.0 sen kepada RM6.49 manakala Petronas Chemicals turun 6.0 sen kepada RM9.87.

Bagi saham aktif, Serba Dinamik dan Cypark masing-masing meningkat 1.5 sen kepada 11.5 sen dan 39.5 sen, Cnergenz melonjak 10.5 sen kepada 67.5 sen, manakala Sapura Energy susut 1.0 sen kepada 7.5 sen.

Di papan indeks, FBM ACE meningkat 15.06 mata kepada 5,205.98; Indeks FBM Emas Syariah naik 20.90 mata kepada 11,353.82; Indeks FBM Emas menokok 35.09 mata kepada 10,984.54; Indeks FBMT 100 menambah 42.66 mata kepada 0,675.81 dan FBM 70 meningkat 68.52 mata kepada 13,088.

Mengikut sektor, Indeks Barangan dan Perkhidmatan Perindustrian naik 0.88 mata kepada 198.34; Indeks Perladangan susut 79.55 mata kepada 7,988.69 serta Indeks Perkhidmatan Kewangan melonjak 94.18 mata kepada 16,589.91.

Jumlah dagangan di Pasaran Utama meningkat kepada 1.86 bilion saham bernilai RM1.72 bilion daripada 1.60 bilion saham bernilai RM1.65 bilion pada Rabu.

Jumlah dagangan waran naik kepada 379.61 juta unit bernilai RM74.24 juta daripada 290.37 juta unit bernilai RM59.90 juta.

Jumlah dagangan di Pasaran ACE pula melonjak kepada 649.14 juta saham bernilai RM181.37 juta daripada 454.77 juta saham bernilai RM98.44 juta semalam.

Kaunter barangan dan perkhidmatan pengguna menyumbang 308.93 juta saham yang didagangkan di Pasaran Utama, barangan dan perkhidmatan perindustrian (474.44 juta), pembinaan (46.75 juta), teknologi (131.89 juta), SPAC (sifar), perkhidmatan kewangan (49 juta), hartanah (157.17 juta), perladangan (49.59 juta), REIT (14.80 juta), dana tertutup (100), tenaga (471.82 juta), penjagaan kesihatan (58.86 juta), telekomunikasi dan media (44.34 juta), pengangkutan dan logistik (35.42 juta) serta utiliti (19.89 juta). - Bernama

Muat turun aplikasi Sinar Harian.Klik di sini!

---

# Rayu sumbangan baik pulih rumah terbakar

MELAKA - Sebuah keluarga di Taman Pandan Jaya di sini, buntu memikirkan kepayahan dihadapi mereka apabila kediaman didiami sejak 10 tahun lalu terbakar pada Ahad.

Suri rumah, Jasnizah Karim, 40, berkata, dia tinggal di rumah yang didirikan atas tanah pusaka keluarga sejak tahun 2012 bersama suami, Mohd Farid Zolkepli, 40, bapa, Karim Abu Bakar, 71, serta tiga anaknya yang berusia lima hingga 12 tahun.

Menurutnya, ketika kejadian pada jam 1 tengah hari, dia bersama tiga anaknya nyaris terperangkap dalam rumah tiga bilik itu.

Jelasnya, mereka sekeluarga bernasib baik apabila anak sulungnya berjaya membuka kunci pintu rumah untuk menyelamatkan diri biarpun dalam keadaan asap tebal.

Katanya, disebabkan api marak dan merebak begitu cepat, dia sekeluarga tidak dapat menyelamatkan barang-barang berharga termasuk perkakas elektrik dan menganggarkan kerugian berjumlah lebih RM100,000.

"Sebelum ini jiran memberi tumpang di rumahnya yang kosong namun sekarang kami anak-beranak menumpang di rumah mentua di Kampung Batu Berendam."Saya kasihankan ayah sebab di rumah mentua pun ada adik ipar dan keluarganya tinggal bersama, ayah pula nak tinggal sementara di tapak rumah terbakar," katanya.Ujarnya, kerja-kerja membaik pulih bumbung dianggarkan menelan kos kira-kira RM40,000 dan angka itu tidak termasuk kos pendawaian serta kerosakan lain.Katanya, sehingga kini mereka tidak mampu untuk melakukan kerja-kerja baik pulih memandangkan dirinya tidak bekerja manakala suami hanya bekerja sebagai pembantu hospital dengan pendapatan kira-kira RM2,000 sebulan."Memang kalau boleh nak baik pulih segera kerosakan rumah tapi kami tak mampu."Harap ada pihak yang sudi membantu supaya kami sekeluarga ada tempah teduh kekal dan dapat menjaga bapa yang telah berusia," katanya ketika ditemui di sini, pada Khamis.Tambahnya, sehingga kini dia masih belum dimaklumkan oleh forensik bomba punca kebakaran yang bermula dari bilik tidur.Berita Telus & Tulus menerusi E-Mel setiap hari!NewSinarHarian2020.csvX

"Sebelum ini jiran memberi tumpang di rumahnya yang kosong namun sekarang kami anak-beranak menumpang di rumah mentua di Kampung Batu Berendam.

"Saya kasihankan ayah sebab di rumah mentua pun ada adik ipar dan keluarganya tinggal bersama, ayah pula nak tinggal sementara di tapak rumah terbakar," katanya.

Ujarnya, kerja-kerja membaik pulih bumbung dianggarkan menelan kos kira-kira RM40,000 dan angka itu tidak termasuk kos pendawaian serta kerosakan lain.

Katanya, sehingga kini mereka tidak mampu untuk melakukan kerja-kerja baik pulih memandangkan dirinya tidak bekerja manakala suami hanya bekerja sebagai pembantu hospital dengan pendapatan kira-kira RM2,000 sebulan.

"Memang kalau boleh nak baik pulih segera kerosakan rumah tapi kami tak mampu.

"Harap ada pihak yang sudi membantu supaya kami sekeluarga ada tempah teduh kekal dan dapat menjaga bapa yang telah berusia," katanya ketika ditemui di sini, pada Khamis.

Tambahnya, sehingga kini dia masih belum dimaklumkan oleh forensik bomba punca kebakaran yang bermula dari bilik tidur.

"Kami bersyukur dengan keprihatinan Jabatan Kebajikan Masyarakat (JKM) dan warga Sekolah Kebangsaan (SK) Bachang yang menghulurkan bantuan awal."Saya merayu masyarakat dapat membantu meringankan beban kami agar tidak selama-lamanya menumpang di rumah mentua," katanya.Mereka yang ingin menghulurkan sumbangan boleh berbuat demikian menerusi akaun Maybank 114487056732 milik Jasnizah.RON95 Petrol Savings CalculatorHarga lama:RM2.05/LHarga baharu:RM1.99/LAnda jimatRM0.06setiap literBerapa anda belanja setiap kali isi?RM40RM60RM80RM100Berapa kali anda isi sebulan?2 kali3 kali4 kali6 kaliJimat sebulan:RM0.00Muat turun aplikasi Sinar Harian.Klik di sini!

"Kami bersyukur dengan keprihatinan Jabatan Kebajikan Masyarakat (JKM) dan warga Sekolah Kebangsaan (SK) Bachang yang menghulurkan bantuan awal.

"Saya merayu masyarakat dapat membantu meringankan beban kami agar tidak selama-lamanya menumpang di rumah mentua," katanya.

Mereka yang ingin menghulurkan sumbangan boleh berbuat demikian menerusi akaun Maybank 114487056732 milik Jasnizah.

Muat turun aplikasi Sinar Harian.Klik di sini!

---
